## 1. ÁLTALÁNOS RENDELKEZÉSEK
### Preambulum

Az alábbi Általános Szerződési Feltételek (a továbbiakban: ÁSZF) tartalmazzák a Flexbox Kft., mint szolgáltató (a továbbiakban: Szolgáltató) által üzemeltetett www.flexboxapp.com internetes oldal, illetve a „Flexbox” applikáció(k) használatával kapcsolatos felhasználási, és a Szolgáltató által nyújtott szolgáltatásokkal kapcsolatos általános szerződési feltételeket.


### 1.1 Szolgáltató adatai

Szolgáltató neve: Flexbox Korlátolt Felelősségű Társaság  
Cégjegyzékszám: 02-09-084796, vezeti a Pécsi Törvényszék Cégbírósága  
Székhely: 7630 Pécs, Feketerigó utca 17  
Adószám: 27284450-2-02  
Weboldal: www.flexboxapp.com  
E-mail: info@flexboxapp.com  
Telefon: +36 30 654 5991  


### 1.2 Az ÁSZF hatálya és módosítása

A www.flexboxapp.com internetes oldal hozzáférése és használata során végzett regisztráció és megrendelés esetén a felhasználó egy megjelenített jelölőnégyzet kipipálásával elismeri, hogy elolvasta és megértette az alábbi szabályokat (illetve külön jelölőnégyzet elfogadásával az adatvédelmi tájékoztatót is), továbbá magára nézve kötelező érvényűnek tekinti az azokban foglaltakat, amely, mint a felhasználó és a Szolgáltató között, határozatlan időtartamra létrejött megállapodás, nem minősül írásba foglalt szerződésnek, nem kerül iktatásra, valamint kizárólag elektronikus formában és magyar nyelven jön létre. 

A jelen ÁSZF alábbiakban kifejtett szabályainak és feltételeinek hatálya kiterjed a Szolgáltatónak a www.flexboxapp.com elérhető valamennyi szolgáltatására. 

A Szolgáltató, mint a www.flexboxapp.com internetes oldal tulajdonosa és üzemeltetője fenntartja magának a jogot arra, hogy a jelen ÁSZF-et a jövőben bármikor módosítsa. Az esetleges módosításokról a Szolgáltató azok hatálybalépése előtt legalább 45 nappal elektronikus úton, a regisztrált e-mail címükre küldött üzenettel, és a módosított ÁSZF megküldésével értesíti a felhasználóit. Amennyiben felhasználó a módosításokat nem fogadja el, jogosult a szerződést 15 (tizenöt) napon belül közölt, és a felmondás közlését követő hónap utolsó napjára szóló, 30 (harminc) napos felmondási idővel felmondani. Amennyiben a felhasználó a módosított ÁSZF kézhezvételét követő 15 (tizenöt) napon belül nem küld írásos felmondást a Szolgáltatónak, a módosuló ÁSZF elfogadottnak és rá nézve kötelezőnek tekintendő, amely a fennálló szerződésének szerves részévé válik.

A módosított ÁSZF az elektronikus értesítésben megjelölt napon lép hatályba, amely megegyezik a www.flexboxapp.com weboldalon történő közzétételének napján. A felhasználó a módosított ÁSZF-et ezt követően az ügyfélportáljába történő ismételt belépéssel, vagy ismételt megrendeléssel kifejezetten is tudomásul veszi.

A Szolgáltató szolgáltatásainak első alkalommal vagy a módosított ÁSZF közzétételét követően történő újabb megrendelésére kizárólag az ÁSZF elfogadásáról szóló jelölőnégyzet kipipálásával van lehetőség. 

A jelen, módosított ÁSZF hatálybalépésének dátuma: 2023. július 1. Jelen ÁSZF folyamatosan elérhető, illetve letölthető a következő weboldalról: https://flexboxapp.com/aszf

A jelen ÁSZF-ben nem szabályozott kérdésekre, valamint a jelen ÁSZF értelmezésére a magyar jog irányadó, különös tekintettel a Polgári Törvénykönyvről szóló 2013. évi V. törvény (a továbbiakban: Ptk.) és az elektronikus kereskedelmi szolgáltatások, az információs társadalommal összefüggő szolgáltatások egyes kérdéseiről szóló 2001. évi CVIII. törvény (a továbbiakban Eker. tv.) vonatkozó rendelkezéseire.

### 1.3 Fogalommeghatározások

- **Weboldal**: A www.flexboxapp.com internetes oldal, illetve annak minden aloldala és aldomainje (a továbbiakban: Weboldal) egy internetes felhasználói és szolgáltatói felület, amelyen keresztül az oldal regisztrált felhasználói (a továbbiakban: Felhasználók) megrendelhetik a Szolgáltató „Flexbox” nevű internetes kereskedelmi és vendéglátó szoftverének bérletéhez (a továbbiakban: Szoftver) való hozzáférési jogosultságot, illetve az üzemeltetéséhez szükséges hardver eszközöket (a továbbiakban: Eszközök) is, továbbá a Weboldal által használt fizetési rendszereken keresztül teljesíthetik az általuk igénybe vett szolgáltatások ellenértékét. 

- **„Flexbox” Szoftver**: egy online felület, illetve a nyilvános alkalmazásboltokból elérhető, és bárki által letölthető applikáció(k), amely vendéglátóegységek működését segíti asztalfoglalások, rendelések, és készletek kezelésével, pénztárgép-összeköttetéssel rendelkező fizetési rendszerrel, továbbá a kötelező hatósági  adatszolgáltatások teljesítéséhez, és a vendég-kedvezmények alkalmazásához, illetve a működést támogató kimutatások készítéséhez szükséges funkciókkal.

### 1.4 Szolgáltatások igénybevételének általános feltételei

A Szolgáltató jelen ÁSZF-ben szabályozott szolgáltatásait a Felhasználók – azok jellegére tekintettel – kizárólag a szakmájuk, önálló foglalkozásuk, illetve üzleti tevékenységük körében használják és veszik igénybe.

A Weboldal és a Szoftver használatához, illetőleg a regisztráció és a megrendelés lebonyolításához minden esetben internet hozzáférésre van szükség. A Szoftver által nyújtott felhő-alapú szolgáltatások kizárólag online érhetők el, melynek használatához szükséges technikai feltételeket csak az ehhez szükséges Eszközök bérletére vonatkozó megrendelés esetén, illetve kizárólag azzal megegyező időtartamban biztosítja a Szolgáltató. 

A Felhasználóknak kizárólag a Weboldalon történt regisztrációt követően van lehetősége felhasználási díj fizetése mellett a Szoftver, illetve különböző moduljainak, továbbá az Eszközöknek a bérlésére. 

A Weboldal, a Szoftver és a bérelt Eszközök (illetve azok alkotórészei és tartozékai) kizárólag a regisztrált Felhasználók üzleti céljára és belső felhasználásra vehetők igénybe, a Szolgáltató bármely szellemi alkotása kizárólag jogszerű célra és kizárólag az ÁSZF-ben meghatározott módon használható.

A Weboldalon feltüntetett tartalmak vagy információk, szolgáltatások újra eladása, linkelése, felhasználása, másolása, monitorozása, feltüntetése, letöltése vagy sokszorosítása, az Eszközök bármely harmadik személynek történő átadása és elérhetővé tétele bármilyen célból szigorúan tilos, és csak a Szolgáltató előzetes írásos engedélye alapján lehetséges.

A Weboldalon feltüntetett díjak minden esetben magyar forintban (Ft) és nettó összegben kerülnek meghatározásra, azaz nem tartalmazzák az alkalmazandó általános forgalmi adó (ÁFA) összegét.

A Szolgáltató nem garantálja a Szoftver, az Eszközök, vagy a Weboldal hibától mentes működését, vagy vírusoktól és egyéb kártevőktől való mentességét, és nem vállal felelősséget az ebből fakadó hibákért, hiányosságokért – beleértve megjelenési és elektronikus nyomdai hibákat is – valamint megszakításokért, illetve azok bármely átmeneti és/vagy részleges meghibásodásáért – ideértve illetve azok javítását, fejlesztését vagy karbantartását – sem, kivéve, ha erről a jelen ÁSZF eltérően nem rendelkezik. 

A Szolgáltató fenntartja magának a jogot, hogy a Weboldal, illetve a Szoftver bármely tartalmi elemét bármikor előzetes figyelmeztetés nélkül módosítsa vagy megszüntesse, azok megjelenését, tartalmát, működését megváltoztassa, továbbá, hogy azok hozzáférhetőségét a jelen ÁSZF-ben meghatározottak szerint megszüntesse.

A Weboldalon a Szolgáltató a Szoftver működéséről és az egyes modulok, illetve a bérelhető Eszközök bemutatására fotókat jeleníthet meg, amely szolgáltatásokat, termékeket bemutató, megjelenített képek eltérhetnek a valóságostól, és az esetek többségében kizárólag illusztrációként szerepelnek. 

A Szolgáltató a szoftver- és eszközbérleti jogot megszüntetheti, és a Szoftver további használatát korlátozhatja, amennyiben a Felhasználó a jelen ÁSZF-ben foglalt rendelkezéseket és feltételeket megszegi. 

A Szolgáltató a Szoftverrel és az Eszközökkel kapcsolatos valamennyi jogát fenntartja.


REGISZTRÁCIÓ

A Weboldal és a Szoftver funkcióinak használatához a Weboldalon történő regisztráció szükséges, ugyanakkor a Szoftver próbaverziójának igénybevételéhez elég a Weboldalon található kapcsolatfelvételi űrlap kitöltése. 

Minden regisztráció csak érvényes e-mail címmel, illetve a Felhasználók, és a vendéglátóhelyük Nemzeti Turisztikai Adatszolgáltató Központ honlapján (https://ntak.hu/bejelentkezes, a továbbiakban: NTAK) történt regisztrációja után lehetséges. Az NTAK-regisztrációval kapcsolatos információk az alábbi weboldalon olvashatók: https://info.ntak.hu/regisztracio#agazati-adatok-rogzitese. A Weboldalon található „Regisztráció” gombra kattintva a Felhasználóknak egy általuk kitalált felhasználónév kitöltése után az alábbi adatokat kell megadnia:

kapcsolattartó neve és e-mail címe, telefonszáma
a számlázáshoz (és nem adóügyi bizonylat nyomtatásához) szükséges cégadatok: cég neve, adószáma, székhelye,
a cég logójának feltöltése a nem adóügyi bizonylaton történő feltüntetéséhez (opcionális),
vendéglátóhely (eladási helyszín) neve (ez lehet fantázianév, utcanév stb., amely több üzlet vagy vendéglátóhely esetén az azonosítást segíti) és címe,
pénztárgép AP száma
pénztárgép konfigurációja: melyik ÁFA-kulcs hányas gombra került (pl. 5%: 1 | 18%: 2 | 27%: 3)
szolgáltatási hely NTAK azonosító száma és a vendéglátó üzlet NTAK regisztrációs száma.

A regisztrációt követően a Felhasználó az általa megadott e-mail címre egy, a regisztráció megerősítését kérő e-mailt kap. A megerősítést kérő e-mailben található linkre kattintva véglegesíti a regisztrációját, ezt követően azonnal jogosult a Weboldal valamennyi szolgáltatását igénybe venni. 

A regisztrációt követően minden Felhasználó saját ügyfélportállal (a továbbiakban: Ügyfélportál) rendelkezik, amelybe a fenti linkre történő kattintással tud belépni. 

A regisztráció véglegesítését követően a Felhasználónak egy új, megfelelő bonyolultságú jelszót kell megadnia, ennek hiányában a Szolgáltató rendszere sem engedi továbblépni. Az Ügyfélportálhoz egyéb felhasználók hozzárendelésére nincs lehetőség. Az Ügyfélportálban lehet elvégezni a Felhasználóhoz tartozó Eszközök regisztrációját is, illetve a későbbiekben módosítani ezek körét.

A Felhasználó köteles jelszavát rendszeresen módosítani, illetve bizalmasan megőrizni, és azonnal értesíteni a Szolgáltatót, hogyha jelszavát harmadik személy tudomására hozta, vagy erre fel nem hatalmazott harmadik személy az e-mail postafiókjához hozzáfért, vagy bármely más ehhez kapcsolódó titkos információ idegenek számára hozzáférhetővé vált. A jelszó titokban tartásának figyelmen kívül hagyásából származó minden felelősség a Felhasználót terheli.

A regisztrációval a Felhasználó elismeri, hogy 18. életévét betöltött, cselekvőképes személy, aki a szolgáltatásokat szakmája, önálló foglalkozása vagy üzleti tevékenysége körében (nem fogyasztóként) használja vagy gazdálkodó szervezet képviselője, és minden esetben a saját vagy az általa képviselt gazdálkodó szervezet nevében, valós adatai, illetve elérhetőségei megadásával regisztrál. 

A regisztráció során megadott személyes adatokat a Szolgáltató kizárólag saját célból használhatja fel az Adatkezelési tájékoztatóban foglaltaknak megfelelően, azokat harmadik személyeknek csak jogszabályi vagy hatósági kötelezés esetén adhatja át.

Az érvényes regisztráció, illetve a szolgáltatások megrendelésének, véglegesítésének általános feltétele a jelen ÁSZF elolvasása és elfogadása a vonatkozó jelölőnégyzet kipipálásával.


MEGRENDELÉS 

A Felhasználónak kizárólag a Weboldalon történt regisztrációt követően van lehetősége a Szoftver és az általa kiválasztott Eszközök megrendelésére a Weboldalon erre rendszeresített elektronikus űrlap hiánytalan kitöltésével, majd a „Megrendelés” gombra való kattintással.

A Felhasználó a megrendelés során a Weboldalon található termékek és szolgáltatások közül kiválasztja megvásárolni kívánt Eszközök és szolgáltatások darabszámát, majd a „Megrendelés” gombra  kattintással ezeket megrendelésre kijelöli. A Felhasználó a megrendelő felületen adhatja meg a kívánt fizetési módot is.

A megrendelés során a Felhasználóknak lehetősége van – külön díj ellenében – arra, hogy a Szolgáltató a megrendelés beérkezését követő 5 munkanapon belül a Felhasználó eszközállományát és hálózati kapcsolatait a regisztrált vendéglátóhely címeként regisztrált helyszínen felmérje, és megvizsgálja a Szoftver jövőbeni működőképességét.

A Felhasználó ezt követően a megrendelést felsoroló oldalra jut, ahol a megrendelés  aktuális állapotát ellenőrizheti. Ezen az oldalon van még lehetősége a Fogyasztónak a megadott adatait helyesbíteni, vagy a kiválasztott terméket és szolgáltatást törölni, illetve módosítani, továbbá a „Megrendelés folytatása” gombra  kattintással a Weboldal felületére visszatérni, és további termékeket vagy szolgáltatásokat megrendelni.

A megrendelés elküldéséhez a Felhasználó „Megrendelés elküldése” gombra  kattintással van lehetősége.
 
Visszaigazolás

A megrendelések feldolgozása munkanapokon, 09:00 – 17:00 óráig történik, amelyek visszaigazolása legkésőbb az elküldésüktől számított 5. munkanapon történik meg, a Felhasználó regisztrált e-mail címére küldött elektronikus üzenet formájában.

A Szolgáltató a megrendelés beérkezését követően ellenőrzi a Felhasználó által megrendelt termékek és szolgáltatások körét, és kapcsolattartójával a regisztráció során megadott telefonos elérhetőségén vagy elektronikus levélcímén felveheti a kapcsolatot, amennyiben annak pontosítására van szükség, illetve számára kiegészítő szolgáltatások nyújtását is ajánlhatja.

Amennyiben a Felhasználók a visszaigazolást a megrendelés elküldésétől számított 5. munkanapon 24:00 óráig nem kapják meg, ennek hiányát fenti elérhetőségeinek egyikén jelezhetik a Szolgáltató felé.

A Szolgáltató nem felel a visszaigazolás során a Felhasználó által megadott adatok pontatlanságából vagy a levelezési rendszerének telítettségéből eredő kézbesíthetetlenségéért.

A Szolgáltató fenntartja a jogot mind a megrendelt, mind pedig a már visszaigazolt megrendelések visszautasítására is, amennyiben a megrendelésben meghatározott Eszköz már nem áll rendelkezésére, vagy azt a szerződött partnerei a Szolgáltató érdekkörén kívül álló okból nem képesek számára biztosítani, és emiatt a Szolgáltató a megrendelést nem vagy nem a megrendelés szerint képes teljesíteni. Ebben az esetben a Szolgáltató a Felhasználót haladéktalanul tájékoztatja, és számára hasonló technikai feltételekkel bíró eszközöket ajánl. 

A Szolgáltató nem vállal felelősséget az egyes Eszközök műszaki jellemzőinek, ismertetőinek, leírásainak a gyártó, vagy rajta kívül álló okok miatti előzetes bejelentés nélküli változása miatt.

A megrendelés részben történő teljesítésére kizárólag a Felhasználóval történő egyeztetést követően kerülhet sor. 

Helyszíni felmérés

Abban az esetben, ha a Felhasználó előzetes helyszíni felmérést rendelt meg a Szolgáltatótól, legkésőbb a Megrendelés elküldésétől számított 5 munkanapon belül, 09:00 – 17:00 óra közötti időtartamban, a Felhasználó kapcsolattartójával egyeztetett időpontban bejárást tart a helyszínen, majd a visszaigazolást a helyszínen tapasztaltak ismeretében, legkésőbb a helyszíni felméréstől számított 5. munkanapon küldi meg a Felhasználó regisztrált e-mail címére küldött elektronikus üzenetben.

Amennyiben a Felhasználó helyszíni felmérés nélkül rendeli meg a szolgáltatást, Szolgáltató nem garantálja a Felhasználó meglévő eszközein a Szoftver üzemképességét. Ebben az esetben a Szolgáltató kizárólag külön megrendelés alapján vállalja a rendszerkövetelményeknek megfelelő Eszközök biztosítását. 

Szükség esetén a Szolgáltató – külön díj ellenében – az Eszközök használatához hálózati elosztó (switch) vagy hálózati jelerősítő (lefedettségnövelő), illetve hálózati kábelek (UTP kábel) beszerzését és telepítését is tudja vállalni az Eszközök kiszállítását követő beüzemelése során.

Szerződés létrejötte és időtartama 

A visszaigazoló e-mail a Szolgáltató részéről a Felhasználó által tett ajánlat elfogadásának minősül, így a felek közötti szerződés a Felhasználó megrendelésének a Szolgáltató általi visszaigazolásával jön létre, a visszaigazoló e-mailben megjelölt tartalommal.

A megrendelés során a Felhasználóknak kizárólag a Szoftver (és ezzel együtt az Eszközök) határozatlan időtartamra való bérletére van lehetősége. A Szolgáltató a szerződés létrejöttekor a Szoftvernek az aktuálisan elérhető legfrissebb verziójának felhasználási, valamint az Eszközök használati jogait biztosítja határozatlan időre, amely a Szoftver vonatkozásában magába foglalja az ügyféltámogatást és a bérleti időszak alatt elérhető újabb verzióra történő frissítést is. 

Szerződés megszűnése
 
A szerződés külön intézkedés vagy jognyilatkozat nélkül megszűnik bármelyik fél jogutód nélküli megszűnésével, továbbá a bármelyik fél elleni felszámolási-, csőd-, kényszertörlési vagy végelszámolási eljárás jogerős megindulásának napján.

A szerződés megszűnik továbbá abban az esetben, ha a Szolgáltató szerződésben vállalt kötelezettségeinek teljesítése a Felhasználó érdekkörében foglalt okból hiúsul meg. Ebben az esetben Szolgáltató mentesül a szerződésből eredő teljesítési kötelezettsége alól, és az általa már teljesített szolgáltatások során felmerült és igazolt költségek ellenértékét, valamint a megrendelt Szoftver és Eszközök 3 (három) havi együttes bérleti díjával egyező összegű kötbért követelhet a Felhasználótól.

A Felhasználó kötbér fizetésére kötelezett abban az esetben, ha a Szolgáltató a szerződést jelen ÁSZF valamely pontjának megszegése miatt azonnali hatállyal felmondja. A kötbér összege a Szoftver és Eszközök 3 (három) havi együttes bérleti díjával egyező összeg.

A szerződés megszűnése esetén a Felek kötelesek egymással elszámolni a jelen ÁSZF-ben meghatározottak szerint.

Elállás 

A Felhasználók a megrendelésüktől a megrendelés visszaigazolásáig írásban és elektronikus úton is megküldött elállási nyilatkozattal további jogi következmények nélkül elállhatnak. A megrendelés visszaigazolását követően az elállás joga díjmentesen nem gyakorolható. 

A Felhasználóknak az elállási határidő elteltét követően, de még a megrendelés teljesítését megelőzően elállásra a megrendelt Szoftver és Eszközök egyhavi együttes bérleti díja 30%-ának megfelelő összegű bánatpénz megfizetése mellett van lehetősége. Az elállás joga a Szoftver Felhasználó részére történő hozzáférhetővé tételéig (próbaverzió esetén az eszközkulcs megküldéséig), míg az Eszközök, illetve mindkettő megrendelése esetében az Eszközök kiszállításáig gyakorolható.

Amennyiben a Szolgáltató a szerződésben vállalt kötelezettségeinek teljesítése a Felhasználó érdekkörében foglalt okból hiúsul meg, a Szolgáltató elállhat a szerződéstől. Ebben az esetben Szolgáltató mentesül a szerződésből eredő teljesítési kötelezettsége alól, és a szerződésszegéssel okozott kárának megtérítését, valamint az általa már teljesített szolgáltatások során felmerült és igazolt költségek ellenértékét követelheti a Felhasználótól.

Felmondás	

A határozatlan időtartamra létrejött szerződést – a szerződés létrejöttét követő 4. (negyedik) hónap 1. (első) napjától a felek 30 napos felmondási idővel, a következő hónap utolsó napjára szóló rendes felmondással mondhatják fel. A határozatlan időtartamra létrejött szerződést a megkötésének napjától kezdődő 3 (három) hónapos időtartamban rendes felmondással megszüntetni nem lehet.

A felmondási idő alatt a Felhasználó díjfizetési kötelezettsége továbbra is fennáll.

A felek jogosultak a szerződést rendkívüli felmondással, azonnali hatállyal felmondani, ha a másik fél a szerződésből eredő kötelességét súlyosan megszegi. Szolgáltató oldaláról súlyos szerződésszegés a megrendelt Szoftver és az Eszközök rendelkezésre bocsátásának, valamint a szoftverhez tartozó kiegészítő szolgáltatások nyújtásának – kimentés nélküli – elmulasztása. Felhasználó részéről súlyos szerződésszegésnek minősül különösen fizetési kötelezettségének elmulasztása és 30 napot meghaladó késedelme, illetve a Szolgáltató szellemi tulajdonjogának, vagy jóhírének bármilyen módon történő megsértése.

A Szolgáltató bármely szerzői jogának megsértése esetén jogosult a szerződést rendkívüli felmondással, azonnali hatállyal felmondani, a Felhasználó pedig köteles a Szoftvernek a jogsértés elkövetésekor aktuális éves bérleti díjának 200%-ával megegyező kötbért megfizetni.  Szolgáltató jogosult továbbá a szerzői jogainak megsértéséből származó, kötbért meghaladó kárait is érvényesíteni a Felhasználóval szemben.

A Felhasználóknak az elállás és a felmondás gyakorlására a Szolgáltató ügyfélszolgálati e-mail címére küldött üzenettel van lehetősége.

A szerződésnek akár a Felhasználó, akár a Szolgáltató kezdeményezésére történő megszűnésével a Szolgáltató valamennyi szolgáltatási kötelezettsége megszűnik, és érvényét veszti a Szoftver használatát engedélyező bérleti joga is, így a Felhasználónak azonnal megszűnik a Szoftver használatára vonatkozó lehetősége is. A Szolgáltató a megszűnés napját követően nem biztosítja a Felhasználó számára a Szoftverhez kötődő egyéb kiegészítő szolgáltatásokat – így különösen, hogy az Ügyfélportálhoz, illetve a felhasználói adatokhoz, kimutatásokhoz való hozzáférést – sem. 

A szerződés megszűnésével törlésre kerülnek a Felhasználóknak a Szoftverhez társított vagy abban tárolt személyes adatai is, kivéve, ha jogszabály kötelezi a Szolgáltatót azok megőrzésére, visszaszolgáltatására vagy egy a Felhasználók által meghatározott harmadik fél részére történő továbbítására. A Felhasználóknak ezen adatok biztonsági mentésére kizárólag a szerződés megszűnésének napjáig van lehetősége. A Szolgáltató ugyanakkor a Felhasználók egyedi azonosítására nem alkalmas, technikai adatokat fejlesztési és minőségbiztosítási okokból tárolhatja és felhasználhatja.


TELJESÍTÉS

A Felhasználóknak már a Weboldalon történt regisztrációt követően egyből lehetősége van a Szoftver korlátozott módú használatára. Az egyes szolgáltatások az alábbiak szerint válnak teljes körűen elérhetővé a Felhasználók számára.

Próbaverzió 

A Felhasználónak 30 napos időtartamban lehetősége van a Szoftver korlátozott funkciójú próbaverziójának a Felhasználó saját eszközeivel történő igénybevételére regisztráció nélkül is, kizárólag a Weboldalon lévő elektronikus kapcsolattartási űrlap kitöltésével. A Felhasználók az űrlap kitöltése során ki kell választania egy „tipikus helyszínt” (kávézó, pékség, cukrászda, stb.), amely a saját vendéglátóhelyével megegyezik, vagy ahhoz legközelebb áll. A próbaverzió kizárólag a Szoftver egyes funkcióinak megismerésére és kipróbálására alkalmas a Felhasználó által kiválasztott, tipizált helyszínre optimalizált tartalommal, egy a Szolgáltató által előzetesen kitalált termékkörrel. A próbaverzió módosítására lehetőség nincs, továbbá a Szoftver ebben a formájában nem használható üzleti tevékenység folytatására sem. A próbaverzió regisztráció nélküli használata során a Felhasználó nem kap hozzáférést az Ügyfélportálhoz sem.

A próbaverzió használatához a Szolgáltató egy eszközkulcsot (a továbbiakban: Eszközkulcs) bocsát e-mailben a Felhasználó rendelkezésére, amellyel aktiválni tudja a Szoftver próbaverzióját a saját eszközén és ki tudja próbálni a POS rendszer alkalmazási lehetőségeit. A próbaidőszak leteltét követően – amennyiben a Felhasználó nem fizet elő a Szoftver bérletére – a próbaverzió automatikusan használhatatlanná válik, az abban tárolt adatok pedig törlésre kerülnek. Megrendelés esetén a Felhasználó próbaverzióhoz való hozzáférése automatikusan megszűnik.

A próbaverzió kizárólag saját eszközzel érhető el, használata alatt a Szolgáltató nem biztosít Eszközöket a Felhasználóknak, és ilyen tárgyú megrendelés sem teljesíthető a próbaverzió használata során, kizárólag a Szoftver megrendelését követően. 

Applikáció letöltése és használata

A Szoftver alkalmazásához szükséges applikáció(k) (POS, raktárkezelő) a Weboldalon bármilyen modern böngészőből ingyenesen elérhetők megfelelő internetkapcsolat mellett, azonban a raktárkezelő és POS terminál alkalmazások kizárólag a Felhasználó által használt operációs rendszerhez tartozó hivatalos alkalmazásáruházból telepíthetők.

Eszközök bérlete esetén a Szoftver futtatásához szükséges applikáció(k) használatához a Felhasználóknak az Ügyfélportáljukban megtett nyilatkozatukkal el kell ismerniük az általuk a Szoftverrel használni kívánt, és a Szolgáltatótól megrendelt Eszköz(ök) átvételét a 6.3. pontban megjelölt módon.

Hozzáférés biztosítása 

A Szolgáltató a megrendelést és a Weboldalon meghatározott összegnek a Szolgáltató számlájára történt beérkezését – illetve amennyiben a Felhasználó Eszközöket is bérel, és az Eszközök átvételének az Ügyfélportáljában megtett elektronikus nyilatkozatával történő elismerését – követő 3 naptári napon belül teszi elérhetővé a Szoftver teljes körű használatát.

A Felhasználó díjfizetési kötelezettsége a Szoftver használatához szükséges Eszközök és technikai infrastruktúra hiányában is fennáll, kivéve, ha a megrendelés a Szolgáltató által biztosított Eszközök bérletére is irányult. 

Amennyiben a Felhasználó a Szoftver moduljain változtatni kíván, az erre vonatkozó sikeres megrendelést és díjfizetést követően a Szolgáltató Szoftver automatikusan frissül, a Felhasználóknak a kibővített modulokkal történő használatra a díjaknak a Szolgáltató számláján történt jóváírását követően van lehetősége.

A Szoftverhez biztosított hozzáférés kizárólag egyetlen vendéglátóhelyen (helyszínen), és kizárólag az ott elérhető közös számítógépes hálózaton keresztül kapcsolódó Eszközökön történő használatot teszi lehetővé.

A Felhasználó az Ügyfélportáljához tartozó jelszavát köteles titokban tartani, azt semmilyen jogcímen nem adhatja meg harmadik félnek, illetőleg Felhasználó nem használhatja azt az üzleti tevékenységének a megrendelés során megadottól eltérő helyszínű vendéglátóhelyén sem. Amennyiben a Szolgáltató visszaélést tapasztal a Szoftvernek a Felhasználó használata során, a Szoftverhez való hozzáférést bármilyen további értesítés vagy felhívás nélkül korlátozhatja.

A Felhasználó köteles a Szolgáltatót haladéktalanul tájékoztatni, amennyiben tudomást szerez arról, hogy a jelszó jogosulatlan harmadik személy számára megismerhetővé vagy hozzáférhetővé vált. Ennek elmulasztásából eredő károkért kizárólag a Felhasználót terheli a felelősség. A Felhasználó felelős továbbá minden olyan tevékenységért, amely az ő felhasználóneve és jelszava, vagy az Ügyfélportáljának felhasználásával történt. 

Kiszállítás és beüzemelés

A Szolgáltató a Szoftver használatához szükséges Eszközöket a megrendelés visszaigazolását követő 10 naptári napon belül szállítja ki a Felhasználó vendéglátóhelyének a regisztrált címére. 

Az átadott Eszközök beüzemelésére a kiszállításukat követően, és a Szolgáltató által kerül sor. Az átadás-átvételről minden esetben jegyzőkönyv kerül felvételre.

A Felhasználók tudomásul veszik és elfogadják, hogy Szolgáltató harmadik fél bevonására jogosult a szolgáltatásai teljesítéséhez. 


SZOFTVER BÉRLÉSE

A Szoftver bérleti jogával a Felhasználó egy nem kizárólagos, időben a megrendelés és a díjfizetés időtartamára korlátozott, másra át nem ruházható jogot kap arra, hogy a Szoftvert használatba vegye. A megrendeléssel és díjfizetéssel azonban a Felhasználó nem szerzi meg a Szoftver tulajdonjogát. 

A Szolgáltató a Szoftvert a megrendeléskori verziójában adja bérbe a Felhasználóknak. A Felhasználó szoftverbérleti joga ugyanakkor az érvényes bérleti időszak alatt megjelent mindenkori legfrissebb szoftververziókra is kiterjed.

A Szolgáltató jelen ÁSZF keretében kifejezetten át nem engedett összes jogot fenntartja a Szoftverre vonatkozóan, különösen, hogy a későbbiekben a Szoftverhez kapcsolódóan, díjfizetés ellenében igénybe vehető további funkciókat és szolgáltatáscsomagokat tegyen elérhetővé.

A szoftverbérleti jog nem jogosítja fel a Felhasználót – különösen – az alábbiakra:

nem kerülheti meg a Szoftverbe épített technikai védelmi intézkedéseket,
nem fejtheti vissza, nem fordíthatja vissza, nem „hackelheti” meg, nem emulálhatja, nem zsákmányolhatja ki a Szoftvert, nem nyerheti vissza forráskódját és nem fejtheti vissza titkosítását, 
nem választhatja külön a Szoftver összetevőit annak érdekében, hogy azokat különböző eszközökön használja,
nem teheti közzé, nem másolhatja le, nem adhatja bérbe, nem adhatja tartós bérletbe, nem értékesítheti, nem exportálhatja, nem importálhatja, nem terjesztheti és nem adhatja kölcsönbe a Szoftvert, kivéve ha ezt a Szolgáltató előzetesen írásban engedélyezi,
nem ruházhatja át a Szoftvert, és nem ruházhat át semmilyen szoftverlicencet, illetve az elérésére vagy használatára vonatkozó semmilyen jogot,
semmilyen olyan jogosulatlan módon nem használhatja a Szoftvert, amely megzavarja azok mások általi használatát, illetve nem használhatja a Szoftvert arra, hogy megpróbáljon hozzáférni valamilyen szolgáltatáshoz, adathoz, fiókhoz vagy hálózathoz,
nem engedheti meg, hogy harmadik féltől származó, arra jogosulatlan alkalmazások hozzáférjenek a Szoftverhez.

A megrendelés során az „alap” Szoftver egyes funkciói (POS tablet alkalmazás és a Raktárkezelő mobil/tablet alkalmazásmodulok) nem választhatók szét, azokat csak egységesen lehet bérelni a Szolgáltatótól (emiatt tehát a Raktárkezelő és POS terminálhoz az alkalmazások akkor is elérhetők, és Szoftver részét képezik, ha valamelyikre a Felhasználónak nincs szüksége). 

Szoftver bérlete esetén az „alap” Szoftver megrendelése kötelező, minden további modul, kiegészítő opcionális elem. Az asztalkezelő modul csak az „alap” Szoftverhez lehet megrendelni, emiatt csak egy helyszínen történő használatra lehet kibérelni. Amennyiben a Felhasználó a Szoftvert több helyszínen (vendéglátóhelyen) kívánja használni, a Szoftverre (illetve annak az egyes helyszíneken használni kívánt kiegészítő moduljaira) helyszínenként elő kell fizetnie.

Az Eszközök bérletének a megrendelésére csak a Szoftver bérlete esetén és kizárólag azzal egyező időtartamban van lehetőség. Az asztalkezelő eszközökből helyszínenként kizárólag 1 db bérelhető, minden más Eszközt (tabletet és hőpapír nyomtatót) azonban helyszínenként többet is bérelhetnek a Felhasználók.

Előfizetési lehetőségek és díjszabás

A Szoftver felhasználását a Szolgáltató a határozatlan időtartamra biztosítja. A Szoftver bérletének legrövidebb időegysége 3 (három) hónap.

Az „alap” Szoftver az POS tablet alkalmazás és a Raktárkezelő mobil/tablet alkalmazásmodulokat tartalmazza, valamint a felhő alapú webes adminisztrációs felület használatát a raktárkezelőhöz és az eladási felülethez. 

Az „alap” Szoftver kiegészítő funkciója a POS tablet alkalmazásban az asztalkezelő modul, amivel nem csak azonnali eladás módban lehet használni a Szoftvert, hanem már számlára/asztalra történő többszálú eladást is lehetővé tesz.

A Szoftver, illetve a kiegészítő modul havidíja helyszínenként értendő, azaz kizárólag egy vendéglátó/eladási helyen használható. Amennyiben a Felhasználó több helyszínen kívánja használni, abban az esetben több, a Szoftverhez tartozó előfizetést kell megvásárolnia. Amennyiben azonban a regisztrált vendéglátó/eladási helyhez több raktár is tartozik (alapanyag- és termékraktár), illetve a Felhasználó több tabletet is bérel/használ, amin keresztül az eladás történik, abban az esetben nem szükséges több előfizetés vásárlása.

A Szoftver egyes moduljainak részletes ismertetését, illetve a Szolgáltató aktuális bérleti díjszabását a Weboldalnak a https://flexboxapp.com/arlista  aloldalán olvasható tájékoztató tartalmazza. 

A Felhasználó díjfizetési kötelezettsége a rendszerkövetelményeknek nem megfelelő infrastruktúra, továbbá a Szoftver használatának mellőzése esetén is fennáll.

Technikai feltételek és terméktámogatás	

A Szolgáltató az általa biztosított Eszközök vonatkozásában szavatolja, hogy azok a Szoftver futtatásához technikai feltételekkel rendelkeznek. A Felhasználóknak a Szoftver saját eszközön történő használata esetén nem terjed ki a terméktámogatás eszközspecifikus kérdésekben, ilyen eszközök esetében a Szolgáltató nem vállal garanciát a Szoftver stabil futtatatására sem.

A Szolgáltató hőpapírnyomtatók esetében kizárólag a Szolgáltatótól rendelt eszközöket támogatja, ezen funkció használata esetén nincs mód saját eszköz igénybevételére.

A Szoftver használatának minimum technikai feltételei saját eszközökön történő futtatás esetén:

Apple termékek  esetében iOS 10.0 vagy újabb verziói,
Android eszközöknél legalább Android 8, vagy újabb verziói,
webböngésző használata esetén modern (2 évnél nem régebbi verziószámú), böngésző, ajánlott a Google Chrome használata.

A Szolgáltató a Szoftver bérletének időtartamára a Felhasználónak magyar nyelvű terméktámogatást és verzió-követési szolgáltatást biztosít, amely az alábbi szolgáltatásokat foglalja magában:

hatályos jogszabályoknak való megfelelés,
javító készletek,
frissítések, illetve
tanácsadás és támogatás.

A Szolgáltató külön felhívja a figyelmet, hogy amennyiben a Felhasználók saját eszközzel futtatják a Szoftvert, és ehhez az általuk használt operációs rendszerhez tartozó hivatalos alkalmazásáruházból töltik le az applikációt, előfordulhat, hogy a legújabb szoftverfrissítések telepítése és használatbavétele, illetve a terméktámogatás körében nyújtott távoli hozzáférés biztosítása lényegesen lassabb lehet azon Felhasználókhoz képest, akik a Szolgáltatótól bérelt Eszközöket használnak. 

Felelősség korlátozása	

A Szoftver a technika jelenlegi állása szerint megfelelően működő online felület, illetve applikáció, azonban a számítógépes szoftverek komplex természetéből adódóan a Szolgáltató nem garantálja, hogy a Szoftver hibamentesen vagy bárminemű zavar nélkül működik, illetve, hogy minden számítógépes eszközzel vagy operációs rendszerrel kompatibilis. 

A Szolgáltató rögzíti, hogy a Felhasználók saját eszközeinek karbantartása és naprakészen tartása a Felhasználók kizárólagos kötelezettsége, amelyek elmulasztásából származó károkért a Szolgáltatót semminemű felelősség nem terhelheti.

A fentiekre is tekintettel, amennyiben a későbbiekben elsősorban technikai változások eredményeképpen – különösen, ha a Felhasználó a saját eszközén használt operációs rendszerét nem frissíti, vagy a Flexbox applikáció számára az automatikus frissítést nem engedélyezi – kiderül, hogy a Szoftver működése hibákba ütközik vagy nem megfelelő, abban az esetben a Szolgáltató a Felhasználóknak vagy harmadik személyeknek az ebből származó valamennyi közvetlen vagy következménykárokért való felelősségét kifejezetten kizárja.

A Szolgáltató kizárja továbbá a Szoftver használatából vagy használhatatlanságából eredő felelősségét, még abban az esetben is, ha Szolgáltatót tájékoztatták az ilyen károk bekövetkeztének lehetőségéről. A Szolgáltató kifejezetten kizárja felelősségét a vonatkozásban is, hogy a Szoftver megfelel az Felhasználó elvárásainak, illetőleg, hogy a működése zavartalan vagy hibamentes lesz.

A Szolgáltató az irányadó jogszabályok által megengedett mértékig kizár mindennemű – akár kifejezett, akár ráutaló magatartáson alapuló – felelősséget, beleértve (de nem kizárólagosan) az alábbiakat: üzleti haszon elmaradása, az üzleti tevékenység félbeszakadása, üzleti információk, adatok elvesztéséből, adattovábbítás meghiúsulásából eredő károk. 

A Szolgáltatót nem terheli felelősség az érdekkörén kívül bekövetkezett, vagy érdekkörén kívül a Szoftver használatának korlátozását okozó hibákból eredő károkért. A Szolgáltató érdekkörébe kizárólag a Szoftver központi szerver rendszere tartozik.

A Szolgáltató kártérítési felelőssége a Szoftver hibájából vagy szolgáltatásainak hiányosságaiból eredő károk esetén sem haladhatja meg a Felhasználó által a bérlet időtartama alatt fizetendő díj összegét.

A rendeltetésellenes, illetőleg a Szolgáltató utasításainak és tanácsainak be nem tartásából eredő használatból származó károkért a Szolgáltató nem felelős. A Szolgáltató nem felel továbbá azokért a károkért, melyek az Felhasználó hálózatának átalakításából (router és switch csere, áthelyezés, új eszközök bekötése, operációs rendszer cseréje és frissítése, a nem a Szolgáltatótól bérelt Eszközök cseréje stb.), vagy a Szolgáltató által beállított konfiguráció megváltoztatásából erednek. Az ebből származó károk helyreállítása kizárólag a Felhasználókat terhelik, és külön megrendelés tárgyát képezik.

NTAK-adatszolgáltatás

A Nemzeti Turisztikai Adatszolgáltató Központ (a továbbiakban: NTAK) a Magyar Turisztikai Ügynökség (MTÜ) által vezetett digitális adatszolgáltatási rendszer, amely anonimizált forgalmi és statisztikai adatok valós idejű gyűjtését végzi valamennyi magyarországi vendéglátóhely részéről. 

A hatályos jogszabályok alapján minden, Magyarországon működő vendéglátó üzlet üzemeltetőjének – vagyis annak tulajdonosának vagy bérlőjének, azaz a jelen ÁSZF vonatkozásában a Felhasználóknak – regisztrálnia kell vendéglátó üzletét az NTAK-ba a kereskedelmi tevékenységek végzésének feltételeiről szóló 210/2009. (IX. 29.) Korm. rendeletben meghatározott üzlettípus szerint. A regisztráció részletes feltételeiről további információ a https://info.ntak.hu/regisztracio weboldalon érhető el.

A Szoftver az NTAK által hitelesített, és az NTAK Vendéglátás szakrendszerben regisztrált RMS rendszer (Restaurant Management System, azaz Vendéglátó Üzlet Menedzsment Rendszer), amely az NTAK által támasztott követelményeknek megfelel, és amelynek használatával a 2023. július 1-jétől kezdődő napi NTAK-adatszolgáltatás könnyen és gyorsan teljesíthető.

Az NTAK-rendszer és Szoftver 2023. július 1-ét követő használatához a Felhasználónak először az NTAK https://ntak.hu honlapján a Felhasználó Ügyfélkapuján/Cégkapuján keresztül történő belépés, illetve hitelesítés és azonosítás, és a Felhasználónak, mint szolgáltatónak és a szolgáltatási helyének az ágazati adataival történt regisztrációt kell elvégeznie. Ezt követően – a Felhasználóknak a Szoftver használatának megkezdését megelőzően el kell végeznie a Szoftver konfigurációját is. Erre a Szoftverben „NTAK kapcsolat létrehozása” gombra kattintást követően van lehetőség, amellyel az adatküldéshez szükséges tanúsítvány beszerzése történik az NTAK Vendéglátás Szakrendszerből. A Felhasználók, mint vendéglátó üzletek ugyanis a Szoftver használatával történő adatszolgáltatásuk során elektronikus aláírással látják el a beküldött adatokat. Ezért a hiteles elektronikus aláírás létrehozásához egy tanúsítványra van szükség, amelyet egy hitelesítésszolgáltató biztosít számukra az NTAK Vendéglátás Szakrendszerének internetes felületén keresztül.

A Szoftver a „NTAK kapcsolat létrehozása” gombra történt kattintással és a szükséges adatok megadásával egy tanúsítványkérelmet generál, amelyet a letöltését követően a Felhasználók az NTAK Vendéglátás szakrendszeren keresztül tudnak beküldeni, és az elkészült tanúsítványt is ugyaninnen tudják letölteni. Erre a https://ntak.hu weboldalon az NTAK Vendéglátás modulban elérhető Szoftverválasztás és Tanúsítványkezelés oldalon, a Szoftver hozzáadása után, a listában a megfelelő sorban található Tanúsítványkezelés gombra kattintva, a tanúsítványkérelem feltöltésével nyílik lehetősége a Felhasználóknak. 

A vendéglátó üzletekhez tartozó, sikeresen előállított tanúsítványt a Felhasználónak kell az NTAK Vendéglátás szakrendszerből a Tanúsítványkérelmek és Tanúsítványok táblázatból letölteni, és a Szoftverben az „NTAK tanúsítvány feltöltése” gombra kattintással feltölteni.

A fenti konfigurációs beállítások elvégzése után a Szoftver készen áll az éles adatbeküldésre, ennek hiányában ugyanakkor a Szoftver 2023. július 1-étől nem használható, a konfigurációs beállítások elvégzéséig korlátozásra kerül a Szolgáltató által.

A Szoftver használata során a Felhasználóknak az NTAK-adatszolgáltatás keretében rögzíteniük szükséges, hogy a vendéglátóhely nyitva vagy zárva tart-e. Azokon a napokon, amelyeken a Felhasználók a nyitva tartás funkciót választották, az értékesítés megkezdésekor naponta egy új eladási időszakot kell megkezdeni az „Értékesítés megkezdése” gombra kattintással. A Szoftver lehetővé teszi a vendéglátóhely napi többszöri nyitását-zárását is, így az adott napon már korábban megkezdett értékesítés esetében az „Értékesítés folytatása" gombra kattintva lehet folytatni az aznapi értékesítést.
A Szoftver az éles NTAK-adatszolgáltatási szolgáltatása keretében az alábbi rendelésösszesítő és napi zárási adatok továbbítását végzi az NTAK Vendéglátás Szakrendszere számára.

A Szoftver a rendelésösszesítőkben a technikai adatokon (a Felhasználó adószáma, a vendéglátó üzlet NTAK regisztrációs száma, a Szoftver, mint RMS rendszer NTAK azonosítója és a Szoftver verziószáma, illetve az adatküldés időpontja) kívül az alábbi, rendeléssel kapcsolatos általános adatokat és a fogyasztott tételeket továbbítja automatikusan az NTAK vonatkozó adatbeküldési végpontja számára:



A rendeléssel kapcsolatos általános adatok:

rendelésösszesítő típusa (normál / sztornó / helyesbítő);
RMS rendelésösszesítő azonosítója (lokálisan egyedi azonosítószám)
sztornó vagy helyesbítés esetén a hivatkozott RMS rendelésösszesítő azonosítója;
rendelés kezdete (első tétel) és vége (fizetés lezárása);
fizetési mód(ok) és összegek.

A rendelt tételekkel kapcsolatos adatok:

megnevezés;
főkategória (szabványos értékkészlet szerint);
alkategória (szabványos értékkészlet szerint);
ÁFA kategória;
bruttó egységár;
mennyiségi egység;
mennyiség;
tételszám;
tétel rendelés időpontja;
tétel bruttó összege.

A Szoftver a rendelésösszesítőket automatikusan és valós időben továbbítja az NTAK számára, ugyanakkor a napi zárási üzenet elküldésére a Felhasználók kötelesek a Szoftverben az „NTAK napi zárás” gombra kattintással.  

A napi zárás üzenet célja, hogy mind az adatszolgáltató vendéglátó üzletek, mind az NTAK rendszer számára kontroll funkciót lásson el. Másrészt lehetőséget ad arra, hogy az adott vendéglátó üzlet jelezze a forgalom nélküli, vagy a zárva tartott napot, illetve olyan adatokat küldhet be ezen az NTAK vonatkozó adatbeküldési végpontja számára, amelyet a rendelésösszesítők alkalmával nem tud. A napi zárás adatok két főbb blokkból, egyrészt technikai, másrészt összesítő adatokból állnak.

Technikai adatok:
A Felhasználó adószáma;
vendéglátó üzlet NTAK regisztrációs száma;
az RMS rendszer NTAK azonosítója;
az RMS rendszer verziószáma;
az adatküldés időpontja.

Összesítő adatok:
tárgynap dátuma;
tárgynap besorolása (normál / adott napon zárva / forgalom nélküli nap);
nyitás és zárás dátuma és időpontja;
összes borravaló.

A Szoftver a napi zárási üzenetet akkor is megküldi, ha az adott tárgynapon nem került beküldésre rendelésösszesítő, ehhez azonban a Felhasználóknak a Szoftverben „NTAK napi zárás” gombra kattintást megelőzően, külön jelölőnégyzetben meg kell jelölni, hogy az adott napon zárva tartott a vendéglátó üzlet, vagy forgalom nélküli napot zárt.

A napi zárási üzenet beküldése a Felhasználók kizárólagos felelőssége, teljesítésének elmaradásáért a Szolgáltató semminemű felelősséget nem vállal.


ESZKÖZÖK BÉRLÉSE

A Szolgáltatónak a Weboldalon, a https://flexboxapp.com/eszkozok aloldalon elérhető, aktuális kínálatából a Felhasználó a Szoftver használatához szükséges Eszközöket bérelhet a Szoftver bérletével egyező időtartamban, az alábbiak szerint.

A Szolgáltató az Eszközöket kizárólag abból a célból vásárolja meg, hogy azokat Felhasználók számára bérbe adja, és kizárólag arra tekintettel, hogy a Felhasználók a Szoftverre előfizettek, és a Szoftver használatára jogosulttá váltak.

A Szolgáltató a bérlet során elsősorban új, vagy azzal egyenértékű használtsági állapotú használt Eszközöket ad bérbe a Felhasználóknak.

Új Eszköz bérlete esetében az Eszközök és tartozékaik eredeti csomagolásban kerülnek a Felhasználók kizárólagos használatába a bérlet időtartamára, ezért a Szolgáltató kellékszavatossága kizárt minden olyan hiba, hiány, körülmény tekintettében, ami a Felhasználó általi nem szerződésszerű használat következménye, továbbá amelynek tekintetében a Felhasználó magatartása zárja ki az Eszköz eladójával szembeni jótállási/szavatossági jogok Szolgáltató általi érvényesíthetőségét.

Használt Eszköz esetében annak bérbe adása a Felhasználó által teljeskörűen megismert műszaki állapotban, előélettel és természetbeni jellemzőkkel történik, így a Szolgáltató kellékszavatossága kizárt minden olyan hiba, hiány, körülmény tekintettében, amit a Felhasználó teljeskörűen megismert, vagy kellő gondossággal ismert kellett volna legyen a Felhasználó előtt, illetve ami a Felhasználó általi nem szerződésszerű használat következménye, továbbá amelynek tekintetében a Felhasználó magatartása zárja ki az Eszköz eladójával szembeni jótállási/szavatossági jogok Szolgáltató általi érvényesíthetőségét.

A Szolgáltató mind az új, mind pedig használt Eszköz esetében biztosítja az átadás során a Felhasználóknak a kellő átvizsgálás lehetőségét, azok átvételével a Felhasználó igazolja, hogy az Eszközöket megvizsgálta és szerződés céljára, azaz a Szoftver üzemeltetésére alkalmasnak találta az állapotát. 

Az Eszközök bérletével a Felhasználók azok tulajdonjogát semmilyen esetben sem szerezhetik meg, azok a bérlet teljes időtartama alatt mindvégig a Szolgáltató tulajdonában maradnak. A Szolgáltató kizárólag a bérleti jogviszony keretében és e célra ruházza át a Felhasználókra az Eszközök birtokát azok üzembe helyezését és átvételét követően. 

A Felhasználók az Eszközökkel nem rendelkezhetnek a bérleti jogviszonyból származó használati jogosultságaikat meghaladó mértékben. A Felhasználók az Eszközök birtokát, illetve azok használatát a bérlet tartama alatt semmilyen jogcímen nem engedhetik át harmadik személyek részére.

A Felhasználók haladéktalanul kötelesek a Szolgáltatót írásban – és amennyiben a körülményekre tekintettel az írásbeli tájékoztatás is elkésett lenne, közvetlen telefonos úton – értesíteni az Eszközöket érintő bármilyen olyan eljárásról vagy intézkedésről, amelynek során harmadik személy, hatóság, bíróság az Eszköz tulajdonjogának, birtokának, használatának, forgalomban történő részvételének harmadik személy javára vagy Szolgáltató, illetve a Felhasználó jogainak kizárásával vagy korlátozásával történő elvonását, kizárását, korlátozását, módosítását célzó vagy eredményező cselekményt, intézkedést, határozatot hoz vagy helyez kilátásba (így különösen zár alá vételről, foglalásról, elkobzásról, felszámolás, csőd, stb.), továbbá a fellépő harmadik személy, hatóság, bíróság részére bejelenti, hogy a Eszköz tulajdonosa a Szolgáltató.

Eszközbérleti lehetőségek és díjszabás

A Szoftver üzemeltetéséhez a Felhasználóknak tabletek és hőpapír nyomtatók bérlésére van lehetősége az alábbi feltételek mellett és a külön meghatározott bérleti díjak ellenében.

Az Eszközök részletes ismertetését, és a Szolgáltató aktuális bérleti díjszabását a Weboldalnak a https://flexboxapp.com/eszkozok, illetve a https://flexboxapp.com/arlista aloldalán olvasható tájékoztató tartalmazza. 

A Szolgáltató az Eszközök bérletével kapcsolatban a Felhasználóktól letétet vagy pénzügyi biztosítékot nem kér és nem fogad el.

Használati feltételek

A Felhasználók az Eszközöket kizárólag rendeltetésszerűen, a Szolgáltató, illetve az Eszköz gyártója által előírt használati, üzemeltetési és karbantartási feltételeknek megfelelve, illetve az Eszköz használatával összefüggő jogszabályok megtartásával, mindenkor kizárólag a Szoftver üzemeltetésének céljára és jogszerű módon használhatják. A nem rendeltetésszerű, vagy jogellenes használatból eredő̋ károkért a Szolgáltató nem felelős.

A Felhasználók a bérlet időtartama alatt:

az Eszközt saját költségükre és kockázatukra tárolják illetve gondoskodnak az Eszközzel összefüggő vagyonvédelmi intézkedések megtételéről,
viselik az üzemeltetéssel és fenntartással járó valamennyi költséget és ráfordítást, járulékos költséget,
gondoskodnak a Szolgáltató, illetve az Eszköz gyártója által előírt használati, üzemeltetési, karbantartási utasításokban foglaltak maradéktalan betartásáról, és az Eszközöket kezelő személyzettel való betartatásáról,
az Eszközök folyamatos karbantartásról és a szükséges állagmegóvásról, kifogástalan műszaki és működőképes állapotban tartásáról.

A Felhasználók az Eszközökön semmilyen olyan módosítást, amely a szokásos használat körén túlmegy, és amely az Eszköz állagában, értékében a normál kopást meghaladó értékváltozást okoz, a Szolgáltató előzetes írásbeli hozzájárulása nélkül nem eszközölhetnek.

A Szolgáltató kizárja a felelősségét valamennyi, az Eszközök elvesztéséből és meghibásodásából eredő, továbbá a használatuk során bármely okból bekövetkező adatvesztés, illetve vírusfertőzés okozta károkért.

A Felhasználók haladéktalanul kötelesek a Szolgáltató felé jelezni bármely, az Eszközök használatát 1 órán túl akadályozó meghibásodást, vagy más akadályt. Ennek elmulasztása esetén a Szolgáltató a tényleges bejelentésig saját szolgáltatását hibátlannak tekinti.

Eszközök átadása és visszavétele

A Szolgáltató a megrendelt Eszközöket a Felhasználó rendelkezése szerint a vendéglátóhelyének megadott címére szállítja a 4.4. pontban meghatározott 10 naptári napos határidőn belül, munkanapokon 9-17 óra közötti időszakban. 

A Felhasználók az Eszközöket hibátlanul, tisztán és működőképes állapotban veszik át, és kötelesek azt a használatot követően ugyanilyen állapotban visszaszolgáltatni. Az Eszközöknek a Felhasználókhoz történő kiszállítása és visszavétele egyaránt a Szolgáltató költségén történik. Minden további, a Felhasználó által kért helyszíni eljárás esetére a Szolgáltató 15.000,- Forint / alkalom kiszállási díjra jogosult.

A Felhasználók az Eszközök átvételről és üzembe helyezéséről, illetve azok visszaadásáról egyaránt haladéktalanul, a Szolgáltató képviselőjének jelenlétében, az Ügyfélportálban történő elektronikus nyilatkozattétellel, az „Eszközeim” menüpontban az „Eszköz átvétele” és az „Eszköz visszaadása” gombra való kattintással kötelesek nyilatkozni. 

Az „Eszközeim” menüpontban feltüntetésre kerülnek különösen:

az Eszköz egyedi azonosító adatai,
az Eszköz gyári száma,
az átadás-átvétel helye,
az átadás-átvétel időpontja,
az egyidejűleg átadott egyéb tartozékok, dokumentáció felsorolása,
az Eszköz esetleges sérülései.

A Felhasználók a fenti adatok ismeretében, az „Eszköz átvétele” és az „Eszköz visszaadása” gombra való kattintással kötelesek igazolni az Eszközök átvételét, illetve visszaadását. A nyilatkozat megtételét követően a Szoftverben a Szolgáltató képviselője is visszaigazolja az Eszköz átadását és visszavételét.

Az Eszközök átadás-átvételére vonatkozóan megtett fenti nyilatkozat igazolja továbbá az átadott Eszközök hiba- és hiánymentes állapotát és működését (amely magában foglalja a Szoftver telepítését, valamint a Szoftverben a termékkategóriák, termékek, árak, áfakulcsok, raktárkezelő beállítását), azok Felhasználó általi átvételét, továbbá azt is, hogy a Szolgáltató képviselője a működőképes Szoftvernek az Eszközökön való alkalmazását a Felhasználó képviselőjének részletesen bemutatta, és a használatára vonatkozó tájékoztatással és utasításokkal, továbbá a Szoftver üzemeltetéséhez szükséges teljeskörű felhasználói oktatással ellátta.

A Felhasználók kötelesek az átadás-átvétel során felmerült esetleges problémákat – minőségi vagy mennyiségi kifogásokat (nem minősülhetnek ilyennek az Eszközöknek a Felhasználók által előzetesen megismert típusleírásából és feltételeiben rögzített körülmények) – a Szolgáltatóval haladéktalanul közölni.

Amennyiben a bérleti jogviszony bármely okból megszűnik, úgy Felhasználó köteles az Eszközöket legkésőbb a bérlet időtartamának lejártát követő munkanapon, a Szolgáltatóval előzetesen egyeztetett időpontban és a felhasználásuk helyén visszaszolgáltatni Szolgáltató képviselője részére. Az Eszközöket a Felhasználó semmilyen jogcímen nem jogosult visszatartani.

Amennyiben Felhasználó a fenti időpontban nem, vagy nem az átadáskori esztétikai és műszaki állapotukban szolgáltatja vissza az Eszközöket, úgy a Felhasználó köteles naponta, az Eszközök visszaadásának napjáig az Eszköz aktuális havi bérleti díjának 50%-ával megegyező kötbért a Szolgáltatónak megfizetni. A kötbér összegét Felhasználók a Szolgáltató által az Eszközök visszaszolgáltatását követően megküldött számlája ellenében, legkésőbb a számla kézhezvételétől számított 8 (nyolc) napon belül kötelesek megfizetni. A Szolgáltató jogosult továbbá a kötbért meghaladó kárait is érvényesíteni a Felhasználóval szemben.

A Szolgáltató kizárólag a normál, rendeltetésszerű használat során keletkező, a működést és a további használatot nem befolyásoló, esztétikai hibákat jelentő kisebb sérüléseket (apróbb karcolás, festékkopás vagy szennyeződés) nem tekinti a fenti kötelezettség megsértésének, minden ezt meghaladó sérülés, kár (törés, mechanikai hiba, folyadékkár, készülék deformálódás stb.) esetén azonban a visszaadást követően az Eszköz aktuális listaára, mint pótlási érték kiszámlázásra kerül a Felhasználóknak. A károsodás mértékének megállapítása kizárólagosan a Szolgáltató kompetenciája. Vitás esetekben a Szolgáltató független szakértő vagy szervíz bevonásával dönt a károsodás mértékéről és a bekövetkezésének lehetséges okáról, és ennek ismeretében dönt arról, hogy az érintett Eszköz listaárát kiszámlázza-e a Felhasználóknak.


SZÁMLÁZÁS ÉS FIZETÉSI FELTÉTELEK

Árváltoztatás joga

A Szolgáltatót fenntartja magának az árváltoztatás lehetőségét. A Szolgáltató az árváltozás hatálybalépése előtt legalább 45 nappal elektronikus úton értesíti a Felhasználóit. Amennyiben a Felhasználó a módosításokat nem fogadja el, jogosult a szerződést 15 napon belül közölt, és a felmondás közlését követő hónap utolsó napjára szóló, 30 napos felmondási idővel felmondani. Amennyiben a Felhasználó a megjelölt 15 napos időtartamban nem él a felmondási jogával, az árváltozás hatálybalépésének napjától, mint új díjfizetési időszaktól a megváltozott ár lesz irányadó a szerződésre.

Fizetési lehetőségek

A szolgáltatások díjának kifizetéséhez a Felhasználóknak a megrendelés során meg kell adnia az általuk kiválasztott fizetési módot. A számlák ellenértékének kiegyenlítésére bankkártyás fizetéssel és a Stripe készpénzmentes pénzforgalmi szolgáltatási rendszerén keresztül történő fizetéssel is van lehetőség. A Stripe felületén való fizetési módról bővebb információ az alábbi weboldalon található: https://stripe.com/en-hu).  

Bankkártyás fizetés kiválasztása esetén a Felhasználók a Szolgáltató internetes banki szolgáltatójának segítségével, személyes adataiknak és bankkártya-adataiknak a banki szolgáltató részére történő megadását követően tudják megfizetni a számla összegét.

A Felhasználók a számla ellenértékét Stripe-rendszeren keresztül online is megfizethetik a Szolgáltató Stripe számlájára az alábbiak szerint, A Weboldal a Felhasználót az Ügyfélportáljában a „Fizetés” gombra kattintással átlépteti a Felhasználót a Stripe oldalára, ahol a Felhasználók az alábbi fizetési lehetőségek közül választhatnak:

amennyiben a Felhasználó már rendelkezik Stripe-fiókkal, csak be kell lépnie, majd a fizetés részleteinek áttekintése után jóvá kell hagynia és átutalással kell megfizetnie a teljes összeget. Amennyiben a Felhasználó még nem rendelkezik Stripe fiókkal, akkor először létre is hozhat egyet, vagy

internetes banki szolgáltató segítségével, személyes adatinak és bankkártya-adataiknak a banki szolgáltató részére történő megadását követően, internetes banki átutalással fizetik meg a teljes összeget a Szolgáltató Stripe számlájára.

A díjfizetés akkor tekinthető teljesítettnek, amikor a megrendelés teljes összege a Szolgáltató számláján jóváírásra került. 

Számlázás

A Szolgáltató a megrendelést követő első számláját kizárólag Szoftver bérlete esetében a Szoftverhez való hozzáférés biztosítását, amennyiben pedig a megrendelés Eszközök bérletére is vonatkozik, az Eszközök üzembe helyezését követő 1 munkanapon belül  küldi meg a Felhasználóknak elektronikus úton, a Billingo számlázási rendszer használatával.

A Billingo számlázási rendszer részletes használati feltételei az alábbi honlapon érhetők el: https://www.billingo.hu/felhasznalasi-feltetelek

Az időszakos fizetési kötelezettségek (havi vagy éves fizetési határidők) tekintetében a Felhasználó a megrendelés során, a fizetési ütemezés kiválasztásával vállalja,  hogy ismétlődő számlakiállításra ad felhatalmazást, és a számlák kiállítása számára a megrendelésben vállalt fizetési móddal és ismétlődő időszakokban történnek meg, egészen addig, amíg az adott szolgáltatást Felhasználó vagy a Szolgáltató fel nem mondja, illetve egyéb okból meg nem szűnik. 

Az időszakos fizetési kötelezettségek esetén a Szolgáltató az aktuális időszakra vonatkozó, hatályos díjszabása alapján kiállított számláját az adott előfizetési időszak előtti hónapban, e hónap 15. napjáig állítja ki és küldi meg a Felhasználónak. 

A Szolgáltató a számláját kizárólag elektronikus számlaként (e-számla formájában) e-mail útján küldi meg a Felhasználó regisztrált e-mail címére. A Felhasználó a megrendelés elküldésével (és ennek részeként az ÁSZF elfogadásával) kifejezetten elfogadja, hogy a számla kizárólag elektronikus számlaként, és e-mail útján kerül megküldésre.

A számlák fizetési határideje valamennyi esetben 8 naptári nap.

A Szolgáltató a számláit az OPTEN Informatikai Korlátolt Felelősségű Társaság SOAP technológiával nyújtott adatszolgáltatásának felhasználásával állítja ki, amely a Felhasználók, mint jogi személyek közhiteles és nyilvános nyilvántartásokban elérhető, hatályos cégadatait (cégnév, székhely, adószám, cégjegyzésre jogosultak, cég állapota stb.) továbbítja a Szolgáltató számára, aki az így beszerzett, a számla kiállításának napján hatályos adatokat tünteti fel a kiállított számviteli bizonylatokon.

Figyelemmel a Szolgáltató szolgáltatásának természetére (azaz a használat irreverzibilis jellegére) Felhasználó a fizetési kötelezettségeivel szemben kizárólag jogerős ítéleten (vagy ítélethatályú határozaton) alapuló vagy egyébként a Szolgáltató által előzetesen írásban kifejezetten elismert ellenkövetelését számíthatja be, ezen túlmenően bérlői fizetéseivel szemben beszámításra, visszatartásra, fizetési kifogás támasztására nem jogosult.

Késedelmes fizetés

A Felhasználó a számla esedékességének lejártát követően teljesített, késedelmes fizetés esetén a fennálló tartozás megfizetésének napjáig késedelmi kamat fizetésére köteles a Szolgáltatónak, melynek mértéke a mindenkori jegybanki alapkamat 8%-kal növelt összege. 

Amennyiben a Felhasználó szerződése díjnemfizetés miatt szűnt meg, a Szolgáltató jogosult tartozás esetén jogos követelése behajtása céljából, az általa megbízott és vele szerződéses jogviszonyban álló követeléskezelő társaság vagy jogi képviselő részére a hátralékkal rendelkező Felhasználók adatait átadni, továbbá a követeléskezelő társaság vagy jogi képviselőjének eljárásának adminisztrációs költségét kártérítésként a Felhasználóra áthárítani. 

Szolgáltatások felfüggesztése és megszüntetése

Amennyiben a Felhasználó a Szolgáltatónak fizetendő díjakkal a számla lejártától számított 15 napot meghaladó késedelembe esik, a Szolgáltató a következő naptól kezdve jogosult a Szoftver használatát felfüggeszteni. A díjak fizetésére Felhasználó a felfüggesztés vagy korlátozás időtartama alatt is teljes körűen köteles. A korlátozások a hátralékos díj és kamatainak a Szolgáltató számláján történt jóváírását követő 3 munkanapon belül kerülnek feloldásra.

Amennyiben a Felhasználó késedelme a 30 napot meghaladja, a Szolgáltató jogosult a szerződést azonnali hatállyal felmondani és a Felhasználónak a Szoftverhez való hozzáférését azonnali hatállyal megszüntetni, és kötelezni a Felhasználót az Eszközök azonnali, de legkésőbb 1 munkanapon belül történő visszaszolgáltatására. 


A FELELŐSSÉG KORLÁTOZÁSA

A Szolgáltató csak az ÁSZF-ben megfogalmazott lényeges kötelezettségek megszegése esetén vagy akkor tehető felelőssé a Felhasználókat ért károkért, ha egyébként ezt az alkalmazandó jogszabályok előírják.

A Szolgáltató, annak megbízottjai és/vagy képviselői nem vonhatók felelősségre semmilyen közvetett kárért, ideértve a pénzügyi veszteséget, például az elmaradt hasznot is, kivéve, ha a Szolgáltatónak, a Szolgáltató megbízottjainak és/vagy jogi képviselőinek súlyos gondatlanság vagy szándékos visszaélés róható fel.

A Szolgáltató jogszabályok által előírt objektív felelősségére nem vonatkozik a felelősség korlátozása. 

 A Szolgáltató nem felelős a jelen ÁSZF-ben meghatározott kötelezettségeinek nem teljesítéséért vagy késedelmes teljesítéséért, amennyiben azokat a Szolgáltató észszerű hatáskörén kívüli körülmények okozták (például járványügyi helyzet, természeti csapás, háború vagy terrorista tevékenység, rosszindulatú károkozás, baleset vagy bármely alkalmazandó jogszabály vagy kormányrendelet előírásainak teljesítése). A Szolgáltató mindent megtesz az ilyen események hatásának minimalizálására és a nem érintett kötelezettségei teljesítésére.

A Szolgáltató nem felel továbbá a jogszabályi vagy hatósági rendelkezésből eredő, vagy egyébként a Felhasználó, vagy felelősségi körébe tartozó (ideértve képviselőit, munkavállalóit, egyéb közreműködőit) személy, vagy a Szolgáltató felelősségi körén kívüli harmadik személy által okozott károkért (ideértve a Felhasználó által az Eszközben okozott károkat is).

A Szolgáltató a vele szemben eljáró személyek képviseleti jogát adott helyzetben általában elvárható gondossággal vizsgálja, és nem felel azon károkért, amelyek a közhiteles nyilvántartások és a részére bemutatott okiratok előbbiek szerint vizsgálata alapján, vagy a Felhasználó adatszolgáltatási, értesítési kötelezettségének elmulasztása folytán fel nem ismerhetően képviseleti joggal nem rendelkező személy részére vagy rendelkezése szerinti teljesítésből erednek. A Szolgáltató nem felel a Felhasználók által kijelölt közreműködők magatartáséért, illetve általuk okozott károkért.


ADATVÉDELEM ÉS ADATKEZELÉS 

A Szolgáltató tiszteletben tartja a Felhasználók által megadott személyes adatokat, és azokat hatályos jogszabályok tiszteletben tartásával, az Adatvédelmi tájékoztatóban foglaltaknak megfelelően kezeli. A Felhasználók képviselőinek a regisztráció során megadott nevét, lakcímét, telefonszámát, e-mail címét a Felhasználók beleegyezése nélkül csak jogszabályi vagy hatósági kötelezés esetén szolgáltatjuk ki harmadik fél részére. 

A Felhasználók a megadott személyes adatokat a regisztrációt követően módosíthatják, ebben az esetben azonban a Weboldal az Adatvédelmi tájékoztató alapján, a felhasználói jogosultság ideje alatt tárolja a Felhasználó korábbi adatait is. A Szolgáltatót nem terheli felelősség a Felhasználók által, a Weboldal vagy a Szoftver használata során, az interneten továbbított adatok esetleges elvesztéséért. 

A Szolgáltató fenntartja magának a jogot, hogy a Felhasználók személyes adatait saját alkalmazottaival, képviselőivel megossza. További információkért olvassák el a Szolgáltató https://flexboxapp.com/wp-content/uploads/2022/05/Flexbox-adatvedelmi-tajekoztato-3.pdf aloldalon megtalálható Adatvédelmi tájékoztatóját. 


SZAVATOSSÁG ÉS JÓTÁLLÁS

A Szolgáltató az általa nyújtott szolgáltatásai után a jogszabályi előírásokat meghaladó szavatosságot vagy jótállást nem vállal.

A Szolgáltató szavatol azért, hogy a szerződés teljes tartama alatt harmadik személynek az Eszközök, illetve a Szoftver vonatkozásában nincsen olyan joga, amely a Felhasználót a használatban korlátozza vagy akadályozza. A Szolgáltató szavatolja továbbá, hogy a szerződés teljesítése során kizárólag jogtiszta szellemi terméket használ fel, valamint megfelelő jogosultságot szerzett azok szerződés céljára történő felhasználására, illetőleg használatának szerződés feltételei szerint a Felhasználó részére történő átengedésére. 

A Szoftver tekintetében a Szolgáltató szavatossága a megrendeléskori specifikációkra érvényes. 

A Szolgáltató akkor teljesít hibásan, ha az általa szolgáltatott Eszköz, illetve Szoftver nem felel meg a szerződésben vagy a jogszabályban megállapított minőségi követelményeknek. A Szolgáltató nem teljesít hibásan, ha a Felhasználó a hibát a megrendelés időpontjában ismerte, vagy ismernie kellett. A Felhasználót terheli annak bizonyítása, hogy a hiba oka a Szolgáltató teljesítésének időpontjában már fennállt. 

A Szoftver vonatkozásában hibás teljesítésnek kizárólag az minősül, ha a hiba oka a nem megfelelő kódolásra, üzleti logikára vezethető vissza, ezért a technikai feltételek megváltozása (operációs rendszer, böngésző változása, frissítése, vagy a nem a Szolgáltatótól bérelt Eszközök cseréje) nem tartozik e körbe. A Szolgáltató nem tartozik szavatossággal a jogszabályi környezet változásából adódó frissítések vonatkozásában, melyek elvégzésére a Szolgáltató díjmentesen köteles.

A Felhasználó a hiba felfedezése után késedelem nélkül köteles a hibát Szolgáltatóval közölni; a közlés késedelméből eredő kárért a Felhasználó a felelős. A Felhasználó kellékszavatossági jogának érvényesítése Szolgáltató teljesítésétől számított egy év alatt évül el.

A Felhasználó kellékszavatossági jogának érvényesítése körében:

A Szoftver vonatkozásában elsősorban árleszállítást kérhet időszakos díjkedvezmény formájában, ennek hiányában pedig rendkívüli felmondással megszüntetheti a szerződést.

Az Eszközök tekintetében pedig:

Elsősorban kijavítást vagy kicserélést igényelhet, kivéve, ha a Felhasználó által választott kellékszavatossági jog teljesítése lehetetlen vagy a Szolgáltató számára annak teljesítése aránytalan többletköltséggel járna más igény teljesítéséhez képest. Az Eszköz javításának idejére – illetve amennyiben a Szolgáltatóval a szerviz írásban közli, hogy az Eszköz nem javítható, a bérlet fennmaradó időtartamára – a Szolgáltató 1 munkanapon belül a meghibásodott Eszközzel egyenértékű új készüléket biztosít a Felhasználónak. 
Amennyiben a Szolgáltató a kijavítást vagy a kicserélést nem vállalta, vagy e kellékszavatossági igényeknek nem tud eleget tenni megfelelő határidőn belül, a Felhasználó érdekeit kímélve, továbbá, ha a Felhasználónak a kijavításhoz vagy kicseréléséhez fűződő érdeke megszűnt, igényelheti az ellenszolgáltatás arányos leszállítását időszakos díjkedvezmény formájában vagy a hibát a Szolgáltató költségére maga is kijavíthatja, illetve mással kijavíttathatja, vagy a szerződést rendkívüli felmondással megszüntetheti. Jelentéktelen hiba esetén rendkívüli felmondással nem szüntethető meg a szerződés.

A Felhasználó a választott kellékszavatossági jogáról másikra is áttérhet, azonban az áttéréssel okozott költséget a Felhasználó viseli, kivéve, ha az indokolt volt, vagy arra Szolgáltató adott okot. A kellékszavatossági kötelezettség teljesítésével kapcsolatos költségeket a Szolgáltató viseli. Amennyiben az Eszközök vonatkozásában a meghibásodásukban közrejátszott a Felhasználót terhelő karbantartási kötelezettség elmulasztása, a felmerült költségeket közrehatása arányában a Felhasználó köteles viselni, amennyiben a karbantartásra vonatkozó ismeretekkel rendelkezett, vagy Szolgáltató e tekintetben tájékoztatási kötelezettségének eleget tett.


SZERZŐI JOGOK	

A Szolgáltató fenntart magának minden jogot a Weboldal és Szoftver bármely részlete és az azokban megjelenő tartalmak, valamint a terjesztésük tekintetében. A Weboldal és a Szoftver a Szolgáltató kizárólagos tulajdonát képezi, ekként a Weboldalon és a Szoftverben található valamennyi tartalom, információ, leírás, grafika, ábra szellemi tulajdonjoga (a szerzői jogokkal egyetemben) is a Szolgáltató kizárólagos tulajdonát képezi. A Weboldal a szerzői jogról szóló 1999. évi LXXVI. törvény 7. § szakaszában meghatározott gyűjteményes műnek minősül, és mint ilyen, szerzői jogi védelem alatt áll.

A Weboldalon és a Szoftverben található tartalmakról tilos bármilyen formában másolatot készíteni, azokat akár analóg, akár digitális úton rögzíteni, újra előállítani, terjeszteni, továbbítani, letölteni, szerkeszteni, tovább értékesíteni vagy nyilvánosságra hozni. 

A Weboldal bármilyen tartalmának bármilyen formában megvalósuló, akár kereskedelmi, akár más céllal történő felhasználása kizárólag a Szolgáltató előzetes írásbeli hozzájárulása esetén lehetséges. A Weboldalról és a Szoftverből, illetve azok adatbázisából bármilyen anyagot átvenni írásos hozzájárulás esetén is csak Weboldalra, mint forrásra való hivatkozással lehet. Különösen tilos a Weboldal bármekkora részét vagy egészét automatizált vagy egyéb módon letölteni, tárolni és felhasználni a kifejezetten engedélyezett eseteket kivéve. A Szolgáltató minden polgári- és büntetőjogi lépést megtesz az ilyen eljárások megszüntetése és az okozott jogsértések orvoslása érdekében.


TITOKTARTÁS ÉS JÓHÍRNÉV VÉDELME	

A Felhasználók a szerződés tartalmát, továbbá annak hatálya alatt a Szolgáltatóval az folytatott tevékenységüket teljes körűen, továbbá a szerződés keretei között akár szóban, akár írásban vagy bármely egyéb módon átadott jogi, üzleti információt, tényt, adatot, dokumentumot – ideértve, de nem csak erre korlátozva know-howt, eljárásokat, adatrendszerekre vonatkozó információkat, ügyfélkör és szerzők, szakemberek listáit, adatait – bizalmasan kezelik, nyilvánosságra nem hozzák, nem másolják, nem reprodukálják, kivéve, ha ahhoz a Szolgáltató előzetesen írásban hozzájárult. 

Ennek megfelelően a Felhasználók sem a szerződés fennállása alatt, sem annak megszűnését követően nem jogosultak semmilyen formában illetéktelen személyek tudtára hozni semmilyen olyan megoldást, adatot, tényt vagy információt, amit a szerződéssel összefüggésben megtudtak vagy megszereztek. 

A Felhasználók a fenti titoktartási kötelezettség megsértéséért teljes körű polgári jogi és büntetőjogi felelősséggel tartoznak. A Felhasználó felelős azért, hogy a fenti titokvédelmi kötelezettségnek a szerződés hatálya alatt alkalmazottai, illetve esetleges megbízottjai és közreműködői is eleget tegyenek. A titoktartási kötelezettség időbeli korlátozás nélkül terheli a Felhasználókat.

A Felhasználók a szerződés teljesítése során minden tőlük elvárhatót kötelesek megtenni annak érdekében, hogy a Szolgáltató üzleti jó hírneve ne sérüljön, és cégneve ne szerepeljen jó erkölcsbe ütköző, ízléstelen, sértő vagy bármely, a Szolgáltatóra vagy bármely közvetett vagy közvetlen tulajdonosára hátrányos módon vagy összefüggésben.


ÜGYFÉLTÁMOGATÁS, TECHNIKAI FELÜGYELET, PANASZÜGYINTÉZÉS 

A Szolgáltató az alapszoftverre előfizető Felhasználók számára a Szoftver és az Eszközök használatával kapcsolatban felmerülő kérdések vonatkozásában állandó írásbeli, e-mailben történő ügyféltámogatást biztosít, amelynek során legfeljebb 12 órán belül válaszol a Felhasználók felmerülő kérdéseire.

A Szolgáltató az ügyféltámogatás mellett – a Weboldal és a Szoftver zavartalan működése érdekében – folyamatos technikai felügyeletet is ellát. Ennek keretében a Szolgáltató a Felhasználók által bejelentett, üzemeltetéssel kapcsolatos hibákat (szerver, adatbázis, felhő technológiák) 2 órán belül kijavítja. A Felhasználók a Szoftverrel felmerülő esetleges működési hibákat, észrevételeiket az info@flexboxapp.com e-mail címen és a +36 30 654 5991 telefonszámon jelezhetik a Szolgáltatónak. Amennyiben a bejelentett hiba az eladási folyamatot korlátozza, a Szolgáltató a hibát legkésőbb 24 órán belül kijavítja. Egyebekben a napi működést nem befolyásoló hiba feldolgozását a Szolgáltató 48 órán belül kivizsgálja, és kijavítását 10 munkanapon belül elvégzi. 

A Szolgáltató az esetlegesen előre tervezett, üzemszerű leállásokról az Felhasználót előzetesen értesíti. A Szolgáltató körültekintő eljárása ellenére is adódhat váratlan üzemszünet vagy javítás miatti leállás. Ez esetben a Szolgáltató törekszik a felmerült hibákat, illetve az üzemszünet okát
a lehető leghamarabb kijavítani. Az üzemszünetből eredő kárért, a szolgáltatás átmeneti elérhetetlenné válásáért a Szolgáltató nem tartozik felelősséggel.

A Felhasználók a Szolgáltató szolgáltatásaival kapcsolatos panaszaikat az info@flexboxapp.com e-mail címen és a +36 30 654 5991 telefonszámon terjeszthetik elő. A Szolgáltató Felhasználók által telefonon előterjesztett kifogásokat hétköznapokon 10-12 és 13-15 óra között fogadja. A Szolgáltató a panasz előterjesztését követően legkésőbb 15 munkanapon belül érdemben válaszol a Felhasználó kifogására, kifejtve álláspontját és – amennyiben szükséges és lehetséges – megjelölve a jogérvényesítés lehetősége esetén a jogérvényesítés lehetséges helyét, módjait valamint az arra nyitva álló határidőket.


JOGORVOSLATI LEHETŐSÉGEK

Amennyiben a Felhasználóknak észrevétele vagy javaslata van a jelen ÁSZF-el kapcsolatban, a fenti elérhetőségeken tud kapcsolatba lépni a Szolgáltatóval.

A fenti szabályokra és feltételekre, valamint a Szolgáltató által nyújtott szolgáltatásokra vonatkozó bármely peres vita kizárólag a Szolgáltató székhelye szerinti illetékességgel, és hatáskörrel rendelkező magyar bíróságokon tárgyalható meg.


VEGYES RENDELKEZÉSEK

Egyik fél sem felel a Szerződés szerinti kötelezettsége nem, vagy hibás teljesítéséért azon esetekben, amikor olyan, mindkét fél érdekkörén kívül eső, előre nem látható körülmények (vis maior) merülnek fel, amelyek megakadályozzák a szerződés teljesítését. Ilyen körülmények: háborús cselekmények, lázadás, szabotázs, robbantásos merénylet vagy más szükséghelyzet, elemi csapás, árvíz, tűzvész, villámcsapás, illetve más természeti katasztrófa, munkabeszüntetés, a honvédelmi törvény, rendőrségi törvény alapján feljogosított szervek rendelkezésére tett intézkedés vagy a Szolgáltató működését érintő járványügyi korlátozások.

Amennyiben az ÁSZF valamely rendelkezése érvénytelennek bizonyulna, az nem érinti a többi rendelkezés érvényességét, ebben az esetben az érvénytelen rendelkezés helyébe automatikusan a jogszabályoknak megfelelő rendelkezés lép.

Amennyiben Szolgáltató valamely, a jelen ÁSZF alapján megillető jogát nem gyakorolja, a joggyakorlás elmulasztása nem tekinthető az adott jogról való lemondásnak. A szolgáltató bármilyen jogáról történő lemondás csak az erre vonatkozó, kifejezett írásbeli nyilatkozata esetén érvényes.
